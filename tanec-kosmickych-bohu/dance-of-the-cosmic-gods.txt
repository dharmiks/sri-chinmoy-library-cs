#+TITLE: Tanec kosmických bohů
#+AUTHOR: Sri Chinmoy
#+LANGUAGE: cs



* Index

  :PROPERTIES:
  :BOOK-NUMBER: 
  :AUTHOR: Sri Chinmoy
  :ORIGINAL-EDITION: nil
  :YEAR: 2014
  :PUBLISHER: (knižně nevydáno)
  :CITE-KEY: DCG-cs
  :GENRE: discourse
  :KEYWORDS:
  :END:



* Kosmičtí bohové

  :PROPERTIES:
  :GENRE: discourse
  :KEYWORDS:
  :CITE-KEY: DCG:1-cs
  :END:


Kosmičtí bohové a bohyně jsou ušlechtilými bytostmi. Nevstupují do těla a neprocházejí stejným pozemským procesem jako lidské bytosti. Na počátku stvoření začali kosmičtí bohové a bohyně spolupracovat v Božím Kosmickém Dramatu odlišným způsobem. Získali od Boha hojnost Moci, Světla, Míru a Blaha. Svoji vlastní božskost získali zvláštním způsobem. Tato božskost je složena jen z vnitřního Osvícení, vnitřní Moci, vnitřního Světla a Blaha.

 Kosmičtí bohové a bohyně se o osvícení nezajímají. Protože nepřišli do světa, nejsou spoutáni stejně jako lidské bytosti. Ten, kdo je spoután, musí volat po osvobození; ale ten, kdo spoután není, nemusí cítit potřebu volat po osvobození.

 Jen vzácně byli kosmičtí bohové a bohyně, kteří chtěli osvícení. Pokud se však chtějí osvobodit od pozemsky spoutaného vědomí, chtějí-li realizovat a projevit Nejvyšší, potom musejí přijít do světa jako lidské bytosti. Duše vstoupí do lidského stavu a procesem vývoje se stane plně osvobozenou a plně realizovanou. Neexistuje nic významnějšího než seberealizace. Nyní jsme polapeni nevědomostí, hovíme si v požitku z nevědomosti. Ale svitne den, kdy překonáme moře nevědomosti a smrti a tehdy budeme od nevědomosti oproštěni. Ve chvíli, kdy jsme oproštěni od nevědomosti, jsme osvobozeni navždy. Pokud a dokud kosmičtí bohové nevstoupí do lidské formy a neprojdou procesem vývoje, nemohou mít seberealizaci nebo osvícení jako máme my, lidské bytosti. Proto říkáme, že člověk je kosmickým bohům nadřazen, protože člověk seberealizaci získá, kdežto kosmičtí bohové se o osvobození nebo seberealizaci nezajímají.

 Kosmičtí bohové jsou spokojeni se svojí vlastní mocí, vlastním světlem a blahem. Pro ně je proces vývoje již ukončen. Mají svoji vlastní práci a nechtějí jít ani o krok výše nebo níže. Chtějí být v pozici, aby mohli lidstvu nabídnout službu nebo milost, kdykoliv chtějí. Žijí a konají ve vitálním světě, ve vyšším vitálním světě. Chtějí shora pomáhat hledajícím svým mírem, světlem a blahem. Takto shora sesílají Boží Požehnání; dotknout pozemské úrovně se však nechtějí. Chtějí jen shora vidět co se děje.

 Protože kosmičtí bohové a bohyně nepřijdou do pozemské úrovně, nemohou vědět nic konkrétního o našem vnitřním nebo vnějším světě. Vidí naši existenci prostřednictvím svého třetího oka. Jde-li však o porozumění čemukoliv, o naší stravě nebo materiálních potřebách, potom se o tento druh bezprostředního pocitu jednoty s námi zajímat nechtějí a nezajímají. Kosmičtí bohové nám prokazují zájem nebo soucit, nebo se nad námi někdy slitují.

 Avšak duchovní Mistr sám projde všemi druhy utrpení, a tak nemůže považovat své bližní za předmět lítosti. Je s nimi zcela ztotožněn. Ten, kdo vstoupil do světa a odehrál celou hru a bude přirozeně schopen jednat mnohem účinněji než kosmičtí bohové. Přišel poznat každý kámen, každý kout, každý úder srdce. Světové zkušenosti nám dají radost nebo zklamání, všechny druhy pozitivního i negativního. Proto ti, kteří vyšplhali na strom realizace, mohou lidstvu pomoci více než ti, kteří jen zůstali v nebesích a nabídnou nám shora svůj déšť soucitu. A poté, když pár inkarnací zůstává na Zemi, poté když dobře pozná, co na této pozemské aréně viděl, může pracovat a nabízet svoji službu stejně dobře i mimo tento svět.

 Božskost kosmických bohů je jedna věc a božskost, které nakonec dosáhneme je věcí druhou. Naše přeměněná a osvobozená existence bude zcela odlišná. Když je lidská bytost realizovaná a vědomě přeměněna, když volání někoho je zbožštělé a zaplavené Mírem, Světlem a Blahem, tehdy shora přináší do srdce pozemské úrovně nejvyšší Pravdu. Stane se přímým, vědomým kanálem Boha k naplnění Božského na Zemi. Jeho upřímným přáním je přeměnit vědomí celé Země. Stane se jedním s lidstvem a cítí, že dokud není pozemské vědomí plně přeměněno, jeho role nekončí. Na druhé straně jsou schopny tisíce kosmických bohů a bohyň podělit se s poměrně málo lidskými bytostmi. Na rozdíl od kosmických bohů se bude realizovaný Mistr dotýkat pozemského vědomí a snažit se formovat je a zdokonalit způsobem, jakým chce Bůh.



* Hindská Trojice

  :PROPERTIES:
  :GENRE: discourse
  :KEYWORDS:
  :CITE-KEY: DCG:2-cs
  :END:


Tak, jako vy na Západě máte svoji Trojici, my Indové máme také Trojici. Hovoříme o třech hlavních aspektech Boha: Brahma -- Stvořitel, Višnu -- Ochránce a Šiva -- Přeměnitel. Co vytváří Brahma? Brahma vytváří v každé sekundě vnitřní vědomí. Co Višnu ochraňuje? Višnu ochraňuje vědomí, které je stvořeno Brahmou. A co Šiva přeměňuje? Šiva přeměňuje vědomí, které bylo stvořenou Brahmou a ochraňováno Višnuem. Přeměna znamená naše vědomé a soustavné uvědomění si vysoké, vyšší a nejvyšší Pravdy. Přeměna znamená zásadní změnu naší vnitřní i vnější přirozenosti. Je poměrně snadné přeměnit naši vnitřní přirozenost, pokud a dokud však není přeměněno naše vnější vědomí, nezískáme plný výsledek.

 Slovo "ničitel" bylo ve vztahu k Šivovi používáno mnoha hindskými filozofy a duchovními Mistry. Jsem však toho názoru, že bychom o Bohu jako o ničiteli neměli vůbec hovořit. Bůh je naším nanejvýš soucitným Otcem; nemůže nás zničit. Přeměňuje naši nevědomost, nedokonalost a omezení ve světlo a dokonalost. Jestliže jsem nevědomý, dá mi Moudrost. Jsem-li v temnotě, přinese mi Světlo, a tak mohu být osvícen.
 
 Každý jedinec je veden a ochraňován Nejvyšším Bohem, někteří hledající však získají radost z dosahování Boha prostřednictvím Jeho různých aspektů. Někdy jedinec získá radost z dosahování Boha v aspektu Stvořitele -- Brahmy. Jestliže někdo uctívá Višnua, nebo Šivu, Bůh bude srovnatelně potěšen, protože je to Nejvyšší, který projevuje Sám Sebe v těchto třech formách.

 V Indii jsou někteří hledající, kteří cítí, že Bůh je nanejvýš soucitný, protože stvořil svět. Říkají: "Musíme se k Němu modlit, protože nás stvořil. Kdyby nás nestvořil, neexistovali bychom." Jiní hledající řeknou: "Kdo ví, před kolika miliony a miliardami let nás stvořil? To není důležité. Důležité je, že nám dal tělo, mysl a všechny části naší bytosti, a že nás nyní ochraňuje. Víme, že nás vede a ochraňuje, a tak mu buďme nanejvýš vděční." Tito hledající se budou modlit k Bohu jako Višnuovi, Ochránci.

 A ještě další hledající mohou říci: "Bůh nás stvořil, Bůh nás ochraňuje, jsme však stále nedokonalí. Stále jsme ještě v nevědomosti a utrpení. Bůh není spokojen s našimi nedokonalostmi, omezeními, spoutaností a smrtí; ani my nejsme spokojeni. A tak doceňme, uctívejme a oddejme naše životy aspektu Boha, který nás chce přeměnit. Uctívejme Jediného, který nám pomáhá vyjít z nevědomosti a utrpení, a který se pokouší přeměnit naši znečištěnou přirozenost v nejkrásnější a nejdokonalejší dokonalost." Hledající, kteří cítí takto, budou uctívat Šivu.

 Každý má právo zvolit si aspekt, který mu vyhovuje nejvíce. Avšak duchovní člověk, který chce realizovat Boha, musí nakonec uctít a dosáhnout všechny aspekty Boha. Pro nás představuje Nejvyšší všechny tři aspekty. Uctíváme Jej ve všech aspektech projevení.



* Ochranná božstva

  :PROPERTIES:
  :GENRE: discourse
  :KEYWORDS:
  :CITE-KEY: DCG:3-cs
  :END:


Každý člověk má ochranné božstvo, které na něj dohlíží. Zde na Západě hovoříte o andělech strážných, kteří jedince vedou a ochraňují. Na Východě používáme termín "ochranné božstvo". Naše indická filozofie říká, že je tolik bohů, kolik je lidských bytostí. Každý člověk má svého vlastního boha. Tento bůh od nás není oddělen, ačkoliv má svoji vlastní existenci. Cítíme, že naše individuální božstvo není něčím mimo nás samotné, ale že je součástí naší existence: právě jako naše tělo, naše mysl a naše srdce. A tak považujeme naše božstvo za své vlastní. Cítíme, že všechno uvnitř nás je naše. Jestliže následujeme duchovní život, víme, že uvnitř srdce je něco, co je nazýváno duší. Právě tak, jako považujeme ostatní části naší bytosti, stejně tak považujeme naši vnitřní božskost, naši duši, za vlastní.

 Ochranná božstva jsou nám nepochybně nadřazena. Jsou laskavá a nekonečně božštější než my. Ačkoliv však tato božstva neboli andělé mají větší moc než my a ochraňují nás podle svých schopností, nemají nekonečnou Moc. Nikdy! Jen Absolutně Nejvyšší, který je Pánem Vesmíru, má nekonečnou Moc. Pokud jde o nekonečnou Moc, nekonečný Mír, nekonečné Světlo, potom tyto kvality od těchto božstev nezískáme. Získáme je pouze z naší seberealizace. V seberealizaci dosáhneme Nejvyššího, Absolutního, jako našeho zcela vlastního.

 Existuje jediná nekonečná Pravda a tato nekonečná Pravda je projevena miliony a miliardami způsobů v nekonečnosti forem a tvarů. Absolutní je jako strom a tato nižší božstva jsou jako malé větve. Ti, kteří jsou v duchovním životě pokročilí, mají božstva, která jsou jako silné větve -- větší a silnější než ostatní větve



* Žárlivost bohů

  :PROPERTIES:
  :GENRE: discourse
  :KEYWORDS:
  :CITE-KEY: DCG:4-cs
  :END:


Jsou nižší kosmičtí bohové a jsou vyšší kosmičtí bohové. Ačkoliv nižší bohové mají více světla a větší moc než většina lidských bytostí, někteří z nich žárlí a mají ostatní velmi špatné vlastnosti. Velmi často spolu bojují a hádají se. Tito bohové si mohou vzít na starost takové věci, jako bolest hlavy nebo břicha. Jestliže vás bolí břicho a modlíte se k nižším bohům, budou schopni vás vyléčit. Avšak požádat je, aby vám dali realizaci, to je pro ně příliš; nemohou to udělat. Svojí omezenou mocí se pokoušejí udělat dojem na lidské bytosti, které si připustí být uspokojeni tímto druhem dosažení nebo schopností. A zajisté jsou lidé, kteří se o jejich síly nezajímají. Řeknou: "A tak co, když mě bolí břicho. Za dvě hodiny to přejde. Myslím na svoji realizaci Boha."

 V armádě jsou velitelé a obyčejní vojáci. Máme-li schopnost potěšit velitele vykonáváním něčeho významného a oduševnělého, potom ty s nižší hodností v armádě potěšit nemusíme. Pokud tuto schopnost nemáme, musíme naši cestu započít uspokojováním vojenských sluhů. Jinak nebudeme schopni dostat se do styku dokonce ani s vojáky. V duchovním životě musíme vědět, co chceme. Máme-li schopnost vstoupit do Nejvyššího, potom bychom neměli marnit čas zabýváním se s podřízenými bytostmi.

 Když hledající poprvé vstoupí do duchovního života, potom mu tito bohové pomohou, aniž by je žádal o pomoc. Předpokládejme, že je upřímně připraven meditovat, ale znenadání jej začne bolet hlava. Bohové řeknou: "Pomůžeme tomuto člověku bez toho, že by si naší pomoci byl vědom." Když se však hledající stane duchovně silným, tehdy kosmičtí bohové znejistí. Nejvyšší není vůbec nejistý, ale tito nižší bohové a bohyně jsou nejistí. Ten, kdo není nejvýše nebo ten, kdo nemůže vždy zůstat nejlepším, je schopen pocítit nejistotu. Kosmičtí bohové a bohyně jsou jako kapitáni, zatímco Nejvyšší je generál. Když jogín aspiruje a chce jít daleko za kosmickou Hru, kosmická božstva jasně poznají, že má všechny možnosti jít za jejich pravomoc. Dotyčný potom bude ve styku s Absolutně Nejvyšším a nebude mít potřebu jít přes kapitány.

 Když kosmičtí bohové vidí, že je jogín hodlá překonat, někdy se seskupí a použijí všechnu svoji sílu, aby se jej pokusili zadržet od odchodu z jejich sféry. Někdy jen čekají na nepřátelské nebo zlé síly, které přijdou svádět. Potom, když tyto síly zaútočí, tato božstva buď zůstanou lhostejná, nebo se k nim, s obyčejnou zlomyslností, přidají. Někdy jedince napadnou a snaží se snížit jeho schopnosti a zničit jeho aspiraci. Mohou skutečně z astrální úrovně seslat několik nádherných bytostí, obvykle žen, aby zničili jeho aspiraci; nebo se doslova pokusí potlačit jeho aspiraci. Nejen nižší bohové, ale dokonce i někteří vyšší bohové napadnou hledajícího, když se stane duchovně pokročilým. Vzácně mohou uspět a držet jej ve své sféře. Pokud je však hledající v boji proti nim úspěšný, odejdou. Kristus měl tyto potíže, Buddha měl tyto potíže; před svojí realizací stáli všichni významní Mistři tváří v tvář tomuto problému. Téměř všichni měli nějaké obtíže, ale překonali je.



* Višnu

  :PROPERTIES:
  :GENRE: discourse
  :KEYWORDS:
  :CITE-KEY: DCG:5-cs
  :END:


Višnu je všeprostupující, všeobklopující. Je aspektem Nejvyššího, který udržuje celý vesmír. Podle indické mytologie potřebuje jen tři kroky k tomu, aby přešel celý vesmír. Dvěma kroky přejde Zemi a třetím krokem se dotkne Nebe. První dva kroky jsou lidským bytostem viditelné, avšak třetí krok je pro nás neviditelný. Indická mytologie říká, že dokonce ani ptáci létající oblohou nemohou třetí krok Višnua vidět.

 První zmínka o kosmickém bohu Višnuovi je v Rig Védě. Podle Rig Védy má Višnu devadesát koní a každý z těchto devadesáti koní má čtyři jména. Devadesát násobeno čtyřmi je tři sta šedesát. Odtud získáme tři sta šedesát stupňů kruhu, který představuje celkovou expanzi našeho materiálního světa. Čtyři jména každého koně jsou obdobími roku.

 Velmi často jsou hledající sžíráni touhou vědět, který z hlavních bohů je nejsoucitnější: Brahma, Višnu nebo Šiva? Všichni tito tři bohové mají bezmeznou duchovní sílu, pokud však jde o Soucit, nejsoucitnější je Višnu. Brahma a Šiva mají také soucit; jsou mocní a prokazují nekonečný Zájem o náš každodenní život. Jde-li však o bezprostřední a přímý Soucit, potom Višnu zůstane první.

 Povím vám příběh. Velký mudrc Bhrigu byl také astrologem nejvyšší důležitosti. Chtěl najisto poznat, který ze třech hlavních kosmických bohů je nejsoucitnější. A tak šel do Brahmova domu a bez svolení vstoupil jako vetřelec. Potom s Brahmou hrubě hovořil. Brahma se rozčílil. Řekl: "Jakým právem jsi vstoupil do mého domu a hádáš se se mnou o zbytečnostech? Nemáš k tomu žádný důvod."

 A tak mudrc odešel a šel poznat Šivův soucit. Šel k Šivovu domu a násilím otevřel dveře. Potom začal Šivu nespravedlivě kritizovat. Šivův hněv byl nejrychlejší. Šiva se okamžitě rozhněval a téměř proměnil mudrce v popel. Mudrc však rychle jeho dům opustil a brzy došel k domu Višnua. Višnu tvrdě spal a ležel na zádech. Mudrc se k němu pomalu přiblížil. Řekl si: "Teď je pro mě ta pravá chvíle, vyzkoušet Višnuův Soucit." A tak položil svoji pravou nohu doprostřed hrudi Višnua. Višnu otevřel oči a k mudrcovu nejzazšímu údivu, uchopil jeho nohu a začal ji nanejvýš oddaně a oduševněle masírovat. "Omlouvám se," řekl Višnu "Nejsi zraněn? Moje hruď je silná a ty jsi položil nohu na moji hruď. Možná jsi zraněn." A tak mudrc okamžitě porozuměl, který z těchto tří bohů je nejsoucitnější.

 Z tohoto příběhu se můžeme poučit, že pokud chceme dosáhnout nejsoucitnější aspekt Nejvyššího, měli bychom dosáhnout Višnua.

 Uctívání Višnua jako božské osobnosti má skutečně původ v Puránech. Purány jsou tradiční příběhy a učení založené na duchovní filozofii Véd a Upanišad. Purány jsou jednoduché a působivé; jsou to pestré příběhy a rozpravy, zvlášť přizpůsobené prostým lidem, bez esoterického nebo filozofického obsahu starších posvátných prací, Véd a Upanišad. Jsou čistě radostné, napsané pro vzdělání lidu.

 V Puránách je Višnu uctíván intenzivním, božským citem. Toto uctívání se postupně rozvíjelo, až dosáhlo svého vrcholu ve Vaišnavismu, neboli uctívání Višnua v 16. století našeho letopočtu za Sri Čaitanji. Kult Višnua se stal nejvýznačnější částí Hinduismu a zůstal jím dodnes.

Vaišnavismus je láskou pro Boha, láskou samotnou. Ve vaishnavismu nejsou rituály nebo intelektuální schopnosti potřeba. Je požadována pouze srdečná láska pro nejvyšší, pro Absolutní. Vaišnavismus se nezajímá o rituály Véd. Nezajímá se o bezpočet bohů zmiňovaných v Upanišadách. Védantický systém říká, že svět je iluze. Vaišnavismus však, na podkladě své lásky, říká ne, svět je skutečnost.

 Mahatma Gándí, nejvýznamnější indický vlastenec a politický vůdce byl vaišnavitou do morku kostí. Učil Indii významu nenásilí. Koncepce nenásilí přišla z Vaišnavismu. Vaišnavismus říká, že tam, kde je láska, nemůže být násilí; nemůže být ničení. Gándhím použité nenásilí vstoupilo do praxe z božské lásky a tento pocit lásky v nejčistějším smyslu přišel z kultu Višnua, Vaišnavismu.

 Duchovní hledající většiny náboženství chtějí splynout s nejvyšší Pravdou. Aspirující chce obvykle ztratit svoji lidskou individualitu a stát se naprosto jedním s Božským. Ale ve Vaišnavismu je tomu jinak. Milovník a Milovaný se stanou jedním, ale milovník si chce uchovat svoji vlastní individualitu. Proč? Cítí, že kdyby se stal neoddělitelně jedním s objektem svého uctívání, potom sladkost, blízkost a nejhlubší důvěrnost, která je extází samou, nebude cítěna. To řekněme, znamená, že když se aspirující stane jedním s Pánem, potom jsou Pány oba. Tehdy aspirujícího pocit, nejsladší pocit pro jeho Milovaného, zmizí.

 Dítě a jeho otec jsou neoddělitelně jedním; vědomí dítěte a vědomí otce jsou jedním. Dítě však cítí, že ačkoliv je se svým otcem jedním, že jeho otec je nejsoucitnější a nejodpouštějící. Dítě dostane radost hraním role podřízeného, z pocitu, že je ve styku s někým, kdo je všeprostupující, vševědoucí, všemocný a všudypřítomný. Nechce být rovno svému otci. Můžete říci, že zde chce individualita občas vyzkoušet svoji lásku v odděleném vědomí. Čistí vaišnavité dostanou největší radost, když hluboko v nejvnitřnějších zákoutích svých srdcí cítí, že jsou otroky Boha. Vaišnavité jsou v každém okamžiku připraveni zasvětit svoji existenci službě Bohu; chtějí zůstat nejdražšími dětmi, vyvolenými dětmi Boha. Bohem se však stát nechtějí. Chtějí udržet svoji individualitu v naprosto nejčistějším smyslu slova.

 Rámakršna říkal, že kdybyste si chtěli ponechat svoje ego nebo individualitu, potom si ji ponechte ve formě otroka nebo sluhy, takže budete moci říci: "Jsem dítětem Božím. Jak mohu udělat něco špatného? Jak si mohu hovět v požitku z nevědomosti? Tento druh ega je lepší než ego, které spoutává samo sebe snahou ukázat svoji nadřazenost a vykonáváním mnoha dalších špatností. Rámakršna také říkal, že se nechtěl stát cukrem; chtěl si uchovat pocit oddělenosti, a tak moci cukr ochutnat. Rovněž ve vaišnavismu chce hledající ochutnat nejvyšší božský Nektar, a tak chce svoji individualitu. Cítí, že pokud existuje subtilní proudění mezi jeho vědomím a Bohem, že se potom bude cítit nanejvýš šťastným, že je v trvalém kontaktu se svým Pánem. Kdežto ostatní filozofové řeknou: "Staňme se jedním, naprosto jedním s naším Cílem."

 Rámakršna se modlil ke své Matce Kálí: "Ó Matko, ponech mne v tomto světě s Růží a ???[Kase]." To znamená, že chtěl, aby jeho spojení se světem bylo plnohodnotné. Říkal: "Neučiň mne suchým asketou. Ponech mne na Zemi, aby mne tvé děti mohli milovat." Z vaišnavismu získáme pocit sladkosti, zájmu, lásky, důvěrnosti a extáze. Vaišnavismus představuje lásku vnitřní i vnější, lásku, která rozšíří a ne lásku, která spoutá. Modlitbou oddaného vaišnavity je: "Ó Pane, dej mi čistou, silnou lásku, která přesáhne všechnu lidskou lásku."

 Vaišnavismus hraje svoji roli ve filozofii stejně jako v náboženství. Všichni znáte Védantu, zvláště Šankarovu Védantu, která je čistým monismem, který přišel přímo ze starého tradičního vaišnavismu. Z něj jsou odvozeny některé další filozofické systémy:

 Višištadvaita. 
Višištadvaita je výhradním monismem. Výhradní monismus znamená jednotu duše a hmoty v celku, který je Absolutní Bytostí. Hmota a duch jsou neoddělitelné a jejich neoddělitelné vlastnosti pocházejí od transcendentální Bytosti. Zakladatelem tohoto systému byl Ramanudža, který byl také velkým oddaným, a významným učencem.

 Dvaita. 
Dvaita znamená dualitu. V této nauce jsou hmota a duch entitami vzájemně oddělenými. Jsou také odlišné od Boha; nemají neoddělitelnou jednotu s Bohem. Bůh a člověk nejsou jedním, a také člověk a duše nejsou jedním. Zakladatelem tohoto systému je Madhava, další významný intelektuální velikán, ačkoliv Madhava i Ramanudža nebyli intelektuálně nebo duchovně tak rozvinuti a důslední jako Šankara.

 Dvaitadvaita. 
Ve dvaitadvaitě jdou dualita a monismus společně. V jednom okamžiku jsou duše, hmota a Bůh neoddělitelnými; v příští chvíli jsou však snadno oddělitelní. Když jdeme hluboko do nitra, cítíme, že jsou duše, hmota, člověk a Bůh neoddělitelně jedním; vnitřní i vnější existence je jedním. Když však žijeme v těle, ve vnějším vědomí, cítíme, že tělo nemá nic společného s Bohem, cítíme, že my nemáme nic společného s Bohem. A naopak cítíme, že Bůh ze své strany nemá nic společného s tímto nevědomým tělem, myslí a srdcem.

 Šudhadvaita. 
Šudhadvaita znamená čistý monismus. Šudha znamená v sanskrtu čistý a advaita znamená monismus. Šudhadvaita znamená čistý monismus. Zde je Skutečnost Boha spatřována všude kolem. Svět není iluzí nebo snem; svět není neskutečný. Svět je Skutečnost sama. Zakladatel tohoto systému byl v rozporu se Šankarou. Zajisté, Šankarově filozofii nebylo do značné míry porozuměno hledajícími a dokonce i takzvanými velkými filozofy.

 Slovo "Avatár" znamená přímý sestup Boha, inkarnaci Nejvyšší Bytosti. Ačkoliv Avatár sestupuje přímo od Boha, naše indická tradice praví, že je deset hlavních Avatárů, a všichni jsou různými inkarnacemi boha Višnua. Někteří z nich jsou zvířecími Avatáry. Jméno desátého Avatára, který ještě přijde je Kalki. Tak praví tradice, tak praví učenci. Z duchovního pohledu jsou však Avatáři spojení s Višnuem jen do té míry, do jaké Višnu představuje Nejvyššího v Jeho aspektu božského Udržovatele, božské Souvislosti a nejvyššího Spojení za a nad všemi změnami. Avatárů bylo poměrně málo. Sri Čaitanja byl Avatár, Sri Rámakršna byl Avatárem, Pán Ráma a Sri Kršna byli Avatáři.

 Dovolte mi skončit zábavným příběhem. Višnu a Brahma jednou začali soutěžit. Chtěli vědět, který z nich je lepší. A protože potřebovali soudce, stal se jím Šiva. Šiva řekl: "Dobře, brzy bude známo, kdo z vás dvou je lepší. Umístil jsem zde bílý sloupec světla. Kdokoliv z vás dosáhne vrcholu nebo paty sloupce a vrátí se ke mně jako první, bude vítězem." Brahma řekl: "Dobře, já se pokusím šplhat nahoru." A Višnu řekl: "Já půjdu dolů." Když začali šplhat, sloupec světla se okamžitě stával dlouhým, delším a nejdelším. Brahma a Višnu se snažili ze všech sil, konce však dosáhnout nemohli; bylo to nemožné. Oba pokračovali po léta, ale ve chvíli, kdy cítili, že by byli schopni dotknout se konce sloupce, sloupec se prodloužil.

 Nakonec došla Brahmovi trpělivost. Řekl si: "Nejlepší pro mne bude, když půjdu říci Šivovi, že jsem se vrcholu dotknul. Jak pozná, zda jsem se jej dotknul nebo ne?" A jak slézal dolů, uviděl bílého ptáka. Požádal ptáka, aby mu svědčil. "Když přijdu", řekl Brahma, "řekneš Šivovi, že jsem se dotknul vrcholu." Pták souhlasil. Brahma a pták přišli dolů, chudák Višnu však stále bojoval. Brahma řekl: "Dotknul jsem se vrcholu bílého sloupce světla a tak jsem zvítězil." Šiva řekl: "Počkej, poslechneme si, co řekne Višnu." Hned potom Višnu přišel. Šiva se zeptal: "Co je nového Višnu?" "Omlouvám se", odpověděl Višnu, "snažil jsem se ze všech sil, ale selhal jsem. Nemohl jsem se dotknout konce tajemného sloupce světla." Šiva se okamžitě rozzuřil, protože mu Brahma lhal. Co mohl Brahma dělat? Byl polapen. Šiva otevřel své třetí oko, které bylo plné ničivého ohně, a skutečně chtěl Brahmu zabít. Šiva řekl: "Lhal jsi mi, a tak ti uříznu jednu z tvých hlav." Potom Brahmovi uřízl jednu hlavu. Z toho důvodu uvidíme jen čtyři přední hlavy Brahmovi; zadní hlava byla odříznuta Pánem Šivou. A tak Višnu dokázal sám sobě, že je upřímný. Nevěděl, jak lhát. Stvořitel nicméně lhal a byl potrestán Pánem Šivou.



* Ágni

  :PROPERTIES:
  :GENRE: discourse
  :KEYWORDS:
  :CITE-KEY: DCG:6-cs
  :END:


Existují čtyři Védy: Rig Véda, Sáma Véda, Jadžur Véda a Atharva Véda. Všichni víte, že naším nejdávnějším, nejdůkladnějším, nejposvátnějším a nejzasvěcenějším písmem je Rig Véda. V Rig Védě se dočtete o Indrovi, pánu bohů, který je považován za nejdůležitějšího a nejmocnějšího z kosmických bohů. Hned za ním je Ágni. V Rig Védě je tomuto bohu, Ágnimu, nabídnuto kolem dvou set veršů. V Rig Védě je Ágni prvním z kosmických bohů, který je vzýván; naše hinduistická písma začínají Ágnim, ne Indrou.

 O počátku jazyka nebo počátku lidské aspirace ve formě jazyka víme málo. Víme, že existuje určitý model, který mnoho jazyků následovalo. V sanskrtu, který je matkou všech indických jazyků je A prvním písmenem abecedy, stejně jako v angličtině. Ágni je prvním a nejpřednějším knězem a jeho jméno začíná písmenem A. Rig Véda začíná hymnem k Ágnimu, a tudíž Védy začínají písmenem A. A nyní v krátkosti pohleďme na některé západní jazyky. Hebrejština začíná alephem a řečtina alfou, stejným zvukem přibližným našemu A. Latina a různé odvozené románské jazyky také začínají písmenem A. Rovněž i němčina. Ve skutečnosti pravděpodobně všechny jazyky indoevropských jazykových skupin začínají zvukem A a tímto písmenem začíná svoji abecedu také mnoho ostatních jazykových skupin.

 Můžeme být hrdí na naši lidskou jednotu. Zdá se, že prvním zvukem, který povstal z lidského vědomí na samém počátku uvědomění si lidského rodu byl zvuk A, symbolizovaný písmenem A. Když se lidé snažili vzájemně komunikovat, první zvuk, který prošel jejich rty byl nepochybně A. Dokonce i první zvolání dítěte je zvuk "a-a-a". A tak "A" symbolizuje náš kořen zvuku, náš zdroj.

 "Ágni" znamená oheň. Tento oheň představuje aspirující plamen, který povstane z naší nejvnitřnější bytosti; a naopak, "Ágni" také představuje boha ohně samotného. Všichni aspirujeme; všichni hledáme nekonečnou Pravdu. Jsme to my, kdo má ztělesnit Ágniho, plamen aspirace, v nejvnitřnějších zákoutích našich srdcí. Také musíme rozdmýchat tento plamen, až s staneme ztělesněním Ágniho, boha ohně samotného.
 
 Chtěl bych vám nabídnout následující verše z Rig Védy:


#+BEGIN_VERSE

/Agnimile purohitam/
/yagyasya devamrtvijam/
/hotaram ratnadhatamam/

#+END_VERSE


/Agni mile/ znamená "zbožňuji nebo uctívám plamen, Ágniho." /Purohitam yagyasya/ znamená "kněz, rodinný kněz, kněze obětního." /Devam/ znamená božský a /rtvijam/ je kněz nebo pastor, který slouží oběť. /Hotaram/ je Předvolávající nebo Vzývající. /Ratnadha/ znamená "ten, kdo založil nebo ustavil skvost extáze, vnitřní bohatství, nektar." /Tamam/ je superlativem ratnadha. /Ratnadhatamam/ je "ten, kdo více než kdokoliv jiný ustavil vnitřní extázi." A tak první verš v Rig Védě je odkázán Ágnimu a ve volném překladu zní takto:


#+BEGIN_VERSE

  "Ó Ágni, uctívám Tě,
  Ó knězi, Ó božský pastore
  Jenž sloužíš božskou Oběť,
  Jenž jsi také Vzývajícím,
  Předvolávajícím, který nám nejvíce
  propůjčuješ božské bohatství."

#+END_VERSE


Rád bych podotkl, že překlad nemůže nikdy vystihnout tato vznešená a hluboká sanskrtská slova. Používám anglická slova "kněz" a "pastor", ale omlouvám se za to, že tak činím. Tyto anglické ekvivalenty nemohou nikdy sdělit význam slova /rtvik/, Vzývající [Invoker], Předvolávající [Summoner] Nejvyššího, toho, kdo slouží oběť. Kdokoliv, kdo zná sanskrt i angličtinu okamžitě pocítí zející propast mezi sanskrtskými slovy /rtvik/ a /hotaram/ a anglickými slovy "kněz" a pastor" a podobně.

 Nyní vysvětlím roli Ágniho jako kněze. Ágni je současně třemi různými knězi. První je kněz, který se modlí. Modlí se za nás, za naše pozemské vědomí. Potom je sloužícím knězem, který se podobá tomu, komu v chrámu říkáme pastor. Tento pastor slouží božskou oběť za nás. Ve svém třetím aspektu je Ágni knězem, který nám poskytne božské bohatství. V této roli přináší naši aspiraci k Nejvyššímu a dolů od Nejvyššího nám přinese poselství. Je jako duchovní Mistr, který vstoupí do žákovy nevědomosti, vynese ji vzhůru k Nejvyššímu a potom přinese Boží Mír, Světlo a Blaho. Mistr je poslem a Ágni taktéž sehrává úlohu posla. Přinese naši lidskou aspiraci k Absolutně Nejvyššímu a dolů přinese Božskou Milost do neosvíceného a volajícího lidstva.

 Ágni je velmi často spojován s Indrou. V Rig Védě je občas zmiňováno, že Ágni a Indra jsou bratři-dvojčata. Avšak tím, kdo vykonává duchovní rituály a náboženské povinnosti nejúspěšněji je Ágni. Někteří Mistři namítnou, že Ágni vezme lidskou aspiraci k Nejvyššímu ve formě síly, zatímco Indra přinese dolů Světlo do pozemské atmosféry. Pohybují se současně; jeden jde nahoru a druhý dolů.

 Plný božské energie a božské prudkosti je tento pán, Ágni. V něm i kolem něj spatříte bezmeznou sílu vůle. Dynamická forma Ágniho je občas spojována s Rudrou, Hrozivým, Hřmotným aspektem Nejvyššího. Rudra a Ágni jsou přátelé. Jdou společně. Rudru spatříme v kosmickém bohu Ágnim, v jeho aspektu dynamického zákona.

 Podle hinduistické mytologie má Ágni dvě tváře, tři nohy, tři těla a sedm paží ve formě svastiky. Často je zobrazován s plavým vousem, zlatými zuby a plamenným jazykem vyplazeným z úst. Avšak duchovní člověk, který vstoupí do nejvyšší úrovně vědomí, takhle Ágniho nikdy nepozná. Tyto popisy nejsou na nejvyšší úrovni vůbec pravdivé. Měli bychom ale vědět, že umělec vidí Ágniho ze své úrovně vědomí, podle své vlastní úrovně a zobrazí vědomí, které vidí. Je dost zajímavé, že dokonce i védští mudrcové, kteří tvrdí, že Ágniho viděli, popisují, že má dvě tváře, planoucí jazyk a podobně. Viděli však určitou formu Ágniho, která byla odrazem jejich vlastního duchovního růstu.

 Člověk vidí rozdílné formy bohů podle svého vlastního individuálního uvědomění. Když někdo, například, vzývá Ágniho aspekt moci, potom ve vitálním světě Ágniho spatří s vyplazeným jazykem a s tělem a vlasy v plamenech. Avšak jiný aspirující, vzývající aspekt shovívavosti tohoto boha, uvidí Ágniho jako laskavé, zářící božstvo plné svítivé, soucitné síly. A třetí aspirující, poté, co se svěří s nějakým vážným morálním pokleskem na fyzické úrovni a myslí si, že s ním bude bůh nesmírně znepokojen, se setká s Ágniho ničivou a zlostnou formou. Avšak skutečný Ágni, ve svém nejvyšším vědomí a ve své nitya rupa, neboli věčné formě, se před hledajícím objeví v normální lidské formě s dvěma pažemi, dvěma nohami a podobně. Bude vysoký a velmi krásný.

 Indická mytologie říká, že se Ágni narodil v Nebi a také na Zemi. Když se narodil v Nebi, bylo dolů na Zemi přineseno poselství kosmickým poslem, Matarisvanem, kterým nebyl nikdo jiný než sám Ágni skrytý. Když se narodil na Zemi, jak praví legenda, byly o sebe třeny dvě tyčinky a bůh Ágni magicky vstoupil do existence. Když se narodíme lidským rodičům, nepohltíme je; ale Ágni, podle mýtu, jen co se narodil, pozřel oba své letité rodiče.

 Indická mytologie je založena na hlubokých spodních proudech duchovní pravdy. Tato pravda je přeměněna do půvabných příběhů a letopisů, které jsou míněny k pobavení velmi prostého lidského vědomí; je však přikrášlená a zahalená. Purány jsou dávné indické eposy, které vypráví vše o bozích a bohyních. Vyjadřují určité hlubší pravdy a zpřístupňují je obyčejnému lidskému vědomí. Skutečná duchovní pravda v legendě o Ágnim, pohlcujícím své rodiče je tato: Když vstoupil do existence, pohltil všude kolem sebe kosmickou nevědomost. Země je plná temnoty, nevědomosti, nedokonalosti, omezení, spoutanosti a ostatních nebožských věcí. Jeho rodiče byli symbolickými představiteli pozemského vědomí. Pokud si však myslíte, že pohltil své skutečné rodiče, bude to vůči kosmickému bohu Ágnimu skutečně nespravedlivé.

 Když je Ágni spatřen na vitální úrovni, má sedm paží ve formě svastiky. "Swastika" je staré sanskrtské slovo, které je s Ágnim poměrně často spojováno. Většina Američanů zná svastiku jen proto, že byla osvojena nacisty a stala se nenáviděným symbolem totality a brutálního útisku. Chci však říci, že tato svastika je jedním z nejdávnějších symbolů. Je to okultní symbol, který byl používán na Východě i na Západě. Některé duchovní organizace, jako třeba Theosofická Společnost používají tuto svastiku jako část svého znaku. Co tato svastika znamená? Exoterickým významem svastiky je hodně štěstí, blahobytu a úspěchu. Esoterickým významem této svastiky je vnitřní pokrok, vnitřní dosažení, vnitřní naplnění.

 Tato svastika je často používána jako koncentrační bod. Jestliže však nevíte, jak se na ni správně koncentrovat, potom nezískáte uspokojující výsledek. Symbol rotuje dvěma způsoby. Na Západě rotuje zprava doleva, s centrální figurou vypadající jako "Z" napsané zezadu, s levým ramenem směřujícím vzhůru a pravým směřujícím dolů.

Na tom, kterou svastiku použijete ke koncentraci, nezáleží. Kdybyste se na ni nekoncentrovali správně, budete se na ni dívat jako na obyčejný obrázek. Všechnu svoji pozornost musíte zaměřit na bod, na střed, kde se stýkají vertikální a horizontální ramena. Potom musíte pocítit, že je to zdroj, semeno, původ vašeho božského naplnění, kdežto ramena budou z tohoto zdroje vyrůstat. Při koncentraci na tuto svastiku se snažte myslet na tuto nejosvícenější mantru z Rig Védy:

#+BEGIN_VERSE

/Agne naya supatha, raye asman;/
/Visvani deva, vayunani vidvan;/
/Yuyodhy asmaj juhuranam eno:/
/Bhuyistham te nama uktim vidhema./

#+END_VERSE


#+BEGIN_VERSE

  "Ó Ágni, Ó Bože Ohně,
  veď nás po správné stezce
  ať si můžeme užít plodů
  našich božských činností.
  Ty znáš, Ó Bože, všechny naše skutky.
  Ó Bože, vezmi nám všechny naše
  neaspirující a poutající hříchy
  a znič je.
  Tobě nabídneme naše hojné
  pozdravy a modlitby,
  tobě nabídneme."

#+END_VERSE


#+BEGIN_VERSE

Správnou stezkou je aspirace srdce.
 Ryzím vedením je Boží Soucit.
 Plody našich božských činností jsou Mír, Světlo a Blaho.
 Hříchem je úsměv sebeomezující spoutanosti.
 V našich modlitbách a pozdravech sídlí Bůh -- osvěcující Spasitel.

#+END_VERSE


Ágni je milován nejrůznějšími lidmi bez ohledu na věk. Někdy se zmiňujete o tom, že starší člověk je obdivován a uctíván svými kolegy, kdežto nová generace shledává obtížným ocenit jeho nadání. Staří a mladí nejdou společně. Ale u Ágniho tomu tak není. Druhý verš Rig Védy nám říká o tom, že Ágni je obdivován a uctíván dávnými mudrci a současně nově se zrodivšími hledajícími. Může potěšit malé dítě a může také potěšit osmdesátníka. Malé dítě má touhy, nemá však slova, kterými by je vyjádřilo. Nemá vědomou aspiraci; jeho touhy jsou nevědomou a tápající aspirací. Starý člověk, osmdesátník, ví, že touha je něčím, co jej nenaplnilo. Je to jen aspirace, která jej může naplnit, a tak ve svém životě aspiraci vědomě využívá. Oba, dítě i starý člověk chtějí mít něco, co právě teď nemají -- dítě nevědomě a starý člověk vědomě.

 Skutečný konec, konečný konec, přijde prostřednictvím aspirace. Nehledě na to, co chceme mít nebo čím se chceme stát, musíme to udělat prostřednictvím aspirace. A tak je začátek i konec stejnou písní ve dvou různých formách. Začátek začne nevědomě, aby dosáhl něčeho více naplňujícího a více uspokojujícího. Dítě, vzhledem ke své nevědomosti nevyužije prostředky naplnění božsky, kdežto dospělý použije aspiraci náležitě, pro dosažení nejvyšší Pravdy.

 Závěrem bych rád řekl, že Ágni je domácím bohem v tom smyslu, že je přechováván ve většině rodin buď pro naplnění tužeb nebo naplnění aspirace. Je nazýván Griha Pati nebo Griha Swami, pánem domu. Ágni je pánem domu a také hostem domu. Je nejvyšším hostem. Mudrcové cítili potřebu po celou dobu Ágniho přechovávat a uctívat, protože cítili, že nebude konce jejich aspiraci, a že je Ágni jedinou odpovědí jejich aspirace. Současně si uvědomili, že plamen aspirace mohl být zažehnut jedině Ágnim. Ágniho potřebujeme, aby rozdmýchal plameny aspirace, a současně jej potřebujeme k dosažení naší nejvyšší realizace.

 Ágni nikdy nestárne. Je stále mladý a každý den je zrozen znovu. Když časně ráno rozdmýcháme plamen aspirace, zrodí se Ágni. Je novorozenětem. A naopak, je nejdávnějších bohem, protože je prvním knězem zmiňovaným v Rig Védě:

/Ó Plameni! Pane Síly! Ó Vůdče!
  Shromažďuješ kolem sebe všechny lidi světa
  a dáváš je dohromady.
  Jasně planeš na vysokém sídle Projevení.
  Přineseš nám všem Bohatství./

Ágni je lidskou aspirací a božskou realizací současně. Jestliže budete časně ráno několikrát tiše opakovat jméno Ágniho, potom jste schopni v sobě pocítit stoupající plamen aspirace. Opakujte, prosím, "Ágni" nanejvýš oduševněle, nanejvýš oddaně; potom v sobě pocítíte ohromnou úrodu božské realizace.



* Rudra

  :PROPERTIES:
  :GENRE: discourse
  :KEYWORDS:
  :CITE-KEY: DCG:7-cs
  :END:


Rudra je jedním z nejvýznamnějších Védských bohů. V Rig Védě je o Rudrovi mnoho hymnů a tři z nich jsou odkázány výhradně jemu. Rudra je nejvyšším Válečníkem, božským Bojovníkem, Bohem Moci. Z lidského pohledu je děsivý; z duchovního pohledu je dynamický. V obecném chápání indické mytologie je Rudra Bohem Bouře nebo Bohem Hromu. Indická mytologie praví, že stvořil hrom svojí paží a použil blesky z oblohy. Také praví, že použil luk a šíp. Rudra je blízce spojován s Maruts, Božskými Syny, kteří jsou ve spojení s přírodními silami a nebesy. V indické mytologii je Rudra ozdoben zlatým náhrdelníkem a je oděn nákladným nebeským oděvem. Jeho rty jsou krásné a jeho vlasy jsou vždy spletené.

 Rudra je pánem hrůzy a současně Pánem Soucitu. Můžeme říci, že Rudra je Šivam Šantam. Šantam je Pán Míru, Pán, který ztělesňuje Mír a Šivam je bůh, který ztělesňuje příznivé kvality. Tento bůh, Rudra, nemá, podle indické tradice, čas zabývat se smrtí. Zabývá se jen žijícími, usilujícími a aspirujícími. Tak jako Kristus řekl o svém Otci,"On není Bohem smrti, ale Bohem žijících", stejně tak platí i o Rudrovi.

 Lidská touha nám dá pocítit, že nevědomost je naším údělem. Božská aspirace nám dá pocítit, že realizace Boha je naším lidským právem. Lidská nevědomost je uvnitř nás i mimo nás. Se svojí dynamickou božskou energií je to Rudra, kdo nás oprošťuje od nevědomosti a vnitřně nás nutí jít ke Světlu, Světlu Za. Činí tak možná mocněji, než kterýkoliv jiný bůh. Pracuje nanejvýš přesvědčivě v nás a naším prostřednictvím, když přinášíme naše vlastní srdce pozvedající a naši duši osvěcující emoce do popředí.

 Když vzýváme kosmické bohy, někdy se stane, že je v naší modlitbě neupřímnost. Do určité míry jsou kosmičtí bohové k našim nedokonalostem shovívaví. Avšak tento bůh, Rudra, není k lidské slabosti nikdy, nikdy shovívavý. Když neupřímný hledající dá ostatním pocítit, že je opravdovým hledajícím, potom Rudra jeho neupřímnost zničí. A naopak, je-li někdo ve svém duchovním životě upřímný, ale prokazuje falešnou skromnost tím, že tvrdí, že duchovnost nevede, tehdy Rudra přijde a jeho falešnou skromnost zničí božským nárazem nebo vnitřním závanem.

 Mnozí lidé uctívají Boha, aby něčeho dosáhli, aby naplnili svoji aspiraci. Modlí se k Bohu pro Mír, Radost nebo Moc. Avšak lidé v Indii, kteří znají Rudrovu nesmírnou moc, se k němu modlí, aby je nezranil nebo nezničil. Pozemsky spoutaní lidé cítí, že budou zničeni ve chvíli, když se jeho božská síla dotkne jejich drobných lidských slabostí. Ve skutečnosti však Rudra vstoupí do našich aspirujících srdcí se svojí dynamickou chrabrostí ne zničit, ale přeměnit naši nevědomost. Kdekoliv je aspirující energie, tam je Rudra připraven nabídnout oddanému člověku svoji nezlomnou sílu.

 Rudra seřadí lidský rod k pochodu k jeho božské dokonalosti. Je to Rudrova božská potřeba, která jej pohání k této práci.

 Všichni víte, že Indie je obětí kastovního systému. Tento kastovní systém byl započat s velkou čistotou a prostotou v době Véd. A jak byl skrze věky předáván, stával se více a více nebožským a nespravedlivým až do dneška, kdy je pouhým patetickým výsměchem své původní slávě a pravdě.

 O původním kastovním rozdělení se dozvíme z Rig Védy. Brahmín je z nejvyšší kasty; je knězem, učencem a je obeznámen s Védskou filozofií. Kšátriya je válečník. Má nezlomné vlastnosti knížete. Slovo "kšátrija" ve Védách zmiňováno nebylo. Častěji bylo používáno slovo "radžanja", znamenající prince s královskými vlastnostmi. Vaišja je obchodník a řemeslník, zatímco šudra je dělník a služebník. Ágni, Bůh Ohně, je z kasty brahmínů. Indra a Varuna jsou bohové kšatrijové. Rudra a Marutové jsou bohové vaišjové a Pušan je Bůh šudra.

 Kastovní systém má své výhody, ale zásluhou jeho zneužívání si Indie vytvořila politováníhodnou situaci. Podle mého vnitřního porozumění, by tento kastovní systém mohl být z určitého pohledu považován za dobrodiní. Každá kasta může být viděna jako část těla společnosti. V našem fyzickém těle má každý orgán specifickou funkci, své jedinečné schopnosti. A podobně má i každý úd těla společnosti zvláštní roli. Brahmín je duchovně a mentálně rozvinut; je učitelem rodiny. Kšatrija je ochráncem a správcem spravedlnosti v rodině. Vaišja bude dohlížet na finanční a materiální potřeby rodiny. A konečně šudra bude rodině sloužit. Pokud čtyři bratři pracují společně, potom bude v rodině hojnost míru, radosti a harmonie. Jsou-li však v rozporu, přirozeně se budou bez ustání hádat a nedohodnou se. Jestliže nejstarší bratr pocítí, že je pod jeho důstojnost marnit čas hovorem s jeho bratrem šudrou, který není znalý Véd, potom bude harmonie zničena. Jestliže se bratr Kšatrija sám sebe zeptá, proč by měl nabízet své schopnosti a chrabrost bratru brahmínovi, který možná žije odloučeným životem v lese, potom samozřejmě půjde svojí vlastní cestou a následkem toho bude rozkol.

 Na duchovní úrovni tyto čtyři skupiny znamenají různé úrovně duchovních schopností, různé příčky duchovní výšky. Tyto duchovní úrovně svým vlastním způsobem odpovídají úrovním lidských schopností, zvaných na zemské úrovni kastami. Bohové nejsou vůbec srovnatelně významní nebo vysocí. Také bohové mají své určité pozice v božské hierarchii. Každé božstvo má své stálé místo. Netřeba podotýkat, že kosmických bůh, i když je ze šudra třídy, je nekonečně vyšší než brahmín -- lidská bytost.

 V Rig Védě máme významný hymnus, který se zmiňuje o tom, že brahmín je Božími Ústy -- nebo, řekněme, že brahmín přichází přímo z Božích úst. Tentýž hymnus praví, že kšatrija přijde z Paží Boha, vaišja přijde ze Stehen Boha a šudra z Chodidel.

 Všichni známe významnost Gájatrí mantry. Chci však říci, že existuje další Gájatrí: Rudra Gájatrí. Není sice tak důležitá jako skutečná Gájatrí, která je nabídnuta Bohu Slunce, přesto je stále významná. Zní takto: 

"Meditujeme na Rudru, aby nám dal nejvyšší Znalost. Meditujeme na Rudru, aby energizoval náš život a podnítil naši mysl."

 To je modlitba, kterou nabídneme Rudrovi. Ten, kdo chce být vyvoleným nástrojem Boha, musí volat po Rudrovi, protože je to Rudra, kdo nás oprostí od nedokonalosti, spoutanosti a omezení.

 Svět je pro statečné; a ti, kteří jsou stateční, si již zvolili božský aspekt Rudry. Duchovnost je ve svém nejčistějším smyslu přijetím života. Chceme-li přeměnit svět, nejprve jej musíme přijmout. Když pohlédneme na svět, zpočátku uvidíme nedokonalost a naší bezprostřední reakcí je pocit skleslosti. Skutečný božský bojovník však pocítí, že je nepřemožitelný -- dokonale bezpečný před temnotou světa -- protože cítí, že jej Rudra trvale inspiruje a aspiruje v něm a jeho prostřednictvím.

 Rudra chce, aby v nás nezůstala ani špetka nebožské síly. Má Soucit v bezmezné míře, svůj soucit však používá jen ve formě Světla. Kde je Světlo, tam vládne Soucit. A naopak, tam, kde je Soucit je také Světlo. Rudrův Soucit je Soucitem jednoty. Rudra cítí, že je-li dokonalý, potom se jeho lidské děti také musejí stát dokonalými.

 Všichni jsme hledající nekonečné Pravdy. Uctíváme Rudru, nezkrotného, ne z hojnosti strachu, nebo kruté bolesti, ale z lásky, z nesobecké oddanosti a odevzdanosti. Rudra chce zde na Zemi nastolit Království Pravdy a Dokonalosti. Usiluje o nastolení Království Pravdy ve světě lži, Království Dokonalosti ve světě nedokonalosti.




* Súrja

  :PROPERTIES:
  :GENRE: discourse
  :KEYWORDS:
  :CITE-KEY: DCG:8-cs
  :END:


Súrja je bůh slunce, sluneční božství. Je také bohem osvícení a osvobození. V Indické mytologii si Súrja odívá zlatý šat a jeho vozík je tažen buď jedním ořem, nebo sedmi klisnami.

 Súrja, bůh slunce, je v našem duchovním životě nesmírně důležitý a významný, ačkoliv je mu odkázáno jen několik hymnů. Ve Védách je tomuto bohu slunce nabídnuto jen deset hymnů, ve srovnání s Indrou, kterému je nabídnuto přes dvě stě padesát hymnů.

 Fyzické slunce, které skutečně vidíme je nazýváno okem bohů Ágniho, Varuny a Mitry. Slunce je fyzickým ztělesněním duchovního světla Ágniho a těchto dvou dalších kosmických bohů.

 Svítání je předzvěstí Súrja. V sanskrtu je svítání nazýváno uša nebo ahana. Usha je bohyně svítání. Vzývá přítomnost boha slunce, a když se Súrja objeví, zdá se, že ji následuje. Bůh slunce má pro bohyni Ušu bezmeznou božskou lásku. Chce jí nabídnout všechnu svoji vnitřní božskost a ona ji od něj radostně přijímá.

 Slunce je daleko, velmi daleko od naší planety Země. Když odtud pozorujeme slunce, jeví se nám malým kruhem, avšak víme, jak zářivé a jak nesmírné skutečně je. A podobně vnitřní slunce, slunce, které máme hluboko v nitru, je od nás velmi daleko a zdá se velmi malým a nevýznamným. Když však naše vnitřní slunce dosáhneme, jsme osvíceni a přeměněni a vstoupíme do záře transcendentálního Světla.

 Vnitřní slunce má každá lidská bytost. Fyzické slunce pozorujeme každý den. Ale vnitřní slunce, slunce božskosti, které máme v nitru, většina lidí nespatřila ani jednou za život. A naopak, kdybych řekl, že je každý jedinec požehnán jen jedním vnitřním sluncem, potom se mýlím. Pokročilí duchovní hledající mají více než jedno slunce. A duchovní Mistr, ve svém nejvyšším transcendentálním Vědomí vlastní vnější slunce a bezpočet sluncí vnitřních; je vlastníkem celého vesmíru.

 Jde-li někdo po cestě duchovnosti, potom je schopen spatřit své vnitřní slunce. Někteří z vás je již zahlédli. Někteří z vás je viděli na letmou sekundu, nebyli však schopni rozeznat, že je to vnitřní slunce. Avšak svitne den, kdy své vnitřní slunce uvidíte plně s celou jeho transcendentální Slávou a budete zaplaveni nebeským Světlem. Potom, jak v duchovním životě porostete, budete moci rozvíjet více než jedno slunce.

 Vnitřní slunce se pohybuje. Proto se vnitřní světlo pohybuje a osvěcuje. A naopak, vnitřní slunce může zůstat stálé a tiché. Když je vnitřní slunce stálé, jsme také tiší. Proto máme v Íša Upanišadě, jedné z nejproslulejších Upanišad, popis něčeho, co se současně pohybuje i nepohybuje:


#+BEGIN_VERSE

/Tad ejati tan naijati.../

  "Pohybuje se i nepohybuje.
  Je daleko a je blízko.
  Je uvnitř a je vně."

#+END_VERSE


Bůh slunce je také bohem létání a tuto svoji úlohu sehrává jako nádherný pták. Čas i prostor jsou přikryty křídly boha slunce. V Rig Védě je významný hymnus, který zní: "Hvězdy jednají jako zloději. Když uvidí slunce, utečou, protože se obávají nekonečné záře slunce." Je tam i další hymnus, který zve večer. Večer zve západ slunce říkajíc: "Bratře, celý den jsi tvrdě pracoval. Nyní si odpočiň." A tak, když večer vroucně požádá boha slunce, aby si odpočinul, objeví se noc.

 Stvoření vstoupilo do existence ze slunce. Slunce je stvořitelem, který stvořil něco, co nemá začátku ani konce. Významný Mistr jednou prohlásil: "Jestliže počátek přijde z ničeho, potom počátku nemůže být. Počátek nemůže přijít z ničeho." To je pravda. V duchovním životě však známe dvě významná slova: Puruša a Prakriti. Puruša a Prakriti jsou vždy nezrozené a nesmrtelné. Ve třinácté kapitole Bhagavadgíty, Sri Kršna objasňuje, že Puruša a Prakriti jsou bez počátku. Puruša, transcendentální, prvotní Bytost a Prakriti, absolutní Energie společně stvořili věčné i dočasné.

 V Rig Védě se dozvíme, že existence přišla z neexistence. Co neexistence znamená? Pokud si myslíme, že neexistence znamená nic, potom se mýlíme. Není to něco, co nikdy neexistovalo. Neexistence je něčím, co nemůžeme spatřit pouhým okem, něčím, co je za dosahem našeho pozemského poznání. Když je naše třetí oko trvale pod naší vládou, uvidíme neexistenci jako něco, co si ještě ve vnějším světě nevzalo náležitou formu a podstatu. Když si neexistence vezme náležitou formu a tvar, je pro nás možné vidět ji a využít ji v našem každodenním životě.

 Všichni se chceme koupat v moři slunečního světla. Vnější sluneční záře nám dá pročištění; vnitřní sluneční záře nám dá osvícení. Když se chceme koupat ve vodě, potřebujeme mýdlo a ručník. Když však máme sluneční lázeň, potom tyto věci nepotřebujeme. Když se koupeme ve vnitřním slunci, potom k uspokojení všech našich vnitřních potřeb potřebujeme jediné: uslzenou vděčnost naší duše. Snadno se můžeme koupat v moři vnitřního světla, jestliže nabídneme uslzenou vděčnost naší duše Nejvyššímu, nebo do naší uslzené vděčnosti vstoupíme.

 Slunce, které vidíme na obloze je vždy krásné. Svítá; všude kolem vidíme krásu. Díváme se na slunce a získáme inspiraci. Bůh-Krása, bůh slunce, k nám ráno přijde ve formě inspirace. Básník je inspirován k napsání oduševnělé básně, hudebník je inspirován ke složení nádherné hudby. Lidé pracující v různých společenských postaveních, získávají ze slunce hojnost inspirace k naplnění svých denních povinností.

 Bůh slunce k nám v poledne přijde jako dynamická aspirace. Musíme splnit úkoly dne. Musíme naplnit naše vnější požadavky stejně tak, jako naše vnitřní požadavky. Vnitřní slunce k nám přijde se svými žhoucími plameny, dávajíc nám mocnou, oduševnělou a dynamickou vůli, která pobídne náš vnitřní vývoj a vnější projevení.

 Bůh slunce k nám večer přijde jako realizace. Slunce zapadá a nejvyšší čistota vládne všude kolem. Příroda odpočívá, Matka Země aspiruje a vše je mírem a láskou uvnitř i vně. S večerem přijde realizace, s tím, jak nám bůh slunce nabídne dovršení svého bohatství. Když svitne realizace, úloha inspirace a aspirace končí.

 Ve Védách jsou tisíce manter. "Mantra" je sanskrtské slovo, které znamená zaříkávání. Mantrou může být slabika, slovo, jméno nebo věta či dvě. Když proneseme mantru oduševněle, jsme přeneseni do sedmého nebe nebeského potěšení. Jsou tisíce manter, jedna mantra však zůstává nejvýznamnější a je jí Gájatrí mantra. Tuto mantru nalezneme ve třech Védách: Rig Védě, Sáma Védě a Atharva Védě. Tato mantra je také nejvznešenější rágou. Nyní vám tuto mantru nabízím. Proč? Je proto zvláštní důvod. Nejprve bych ji chtěl zazpívat, a potom vám povím její význam:


#+BEGIN_VERSE

/Aum bhūr bhuvaḥ svaḥ
tat savitur vareṇyam
bhargo devasya dhīmahi
dhiyo yo naḥ pracodayāt/

#+END_VERSE


To je Gájatrí mantra. Mnozí skladatelé na ni složili melodii. Její význam je: "Kontemplujeme na nejzářivější světlo Stvořitele-božství, boha slunce, abychom dosáhli vnitřního porozumění, pro osvícení naší inteligence, pro podnícení našeho porozumění, pro přeměnu našeho pozemsky spoutaného vědomí do bezmezného Světla vnitřního Slunce, boha slunce."
 
 V Indii, časně ráno, vzhlížejí Brahmínové a hledající nejvyšší Pravdy se sepnutýma rukama k obloze, a jakmile slunce vyjde nad horizont, nabídnou tuto modlitbu bohu slunce. Zpívají tuto mantru mnoho tisíckrát nanejvýš oduševněle pro vnitřní osvícení.

 Můžete si představit, jak to vypadá, kdybyste šli podél Gangy a viděli indické Brahmíny a hledající modlící se se sepnutýma rukama ke slunci pro vnitřní osvícení. Opakováním této mantry dosáhli stovky a stovky hledajících duchovní dokonalosti. Pokud ji můžete oduševněle zopakovat tisíckrát najednou, jste schopni získat alespoň špetku vnitřního osvícení. Ale má to být prováděno nanejvýš oduševněle, ne jako když se dítě něco učí nazpaměť.

 Slunce je duší vesmíru. Duše nemá zrod ani smrt.

/Na jayate mriyate va kadacin.../

  "Duše se nikdy nerodí a nikdy neumírá.
  Nemá počátku, nemá konce, nemá minulost,
  nemá přítomnost, nemá budoucnost."

 To je duše.

/Vasangsi jirnani yatha vihaya .../

  "Oheň ji nemůže spálit, voda ji nemůže
  promočit, vítr ji nemůže vysušit, zbraně
  ji nemohou zničit ..."

 To je duše.

Bůh slunce nám dá poznání a moudrost. Bůh slunce nás oprostí od hojné nevědomosti a neproniknutelné temnoty. Proto vzýváme boha slunce. Avidya znamená nevědomost. Vidya znamená poznání. Vidya a avidya jdou společně. Vezměme nevědomost jako trn. Jeden trn se zabodl do naší nohy. Vezměme tedy druhý trn, poznání, abychom jím první trn vyjmuli. Když první trn vyjmeme s pomocí druhého, můžeme říci, že vstoupíme do sféry smrti a přemůžeme ji. Jakmile je trn venku, nepotřebujeme ani ten, který nám vnikl do nohy, ani nepotřebujeme trn, kterým jsme ten první vyjmuli. Tehdy jdeme za poznání i nevědomost a vstoupíme do panství extáze Moudrosti.
 
 Jsou dva typy poznání; vnější poznání a vnitřní poznání. Vnější poznání nám může povědět o duchovním životě, o vnitřním životě. Vnější poznání však není stejné jako vnitřní poznání. Vnější poznání nám poví, že Bůh existuje, a že pokud budeme následovat duchovní život, uvědomíme si Jej, a že pokud budeme meditovat na Boha, budeme mít Mír, Blaho, Moc, Potěšení a podobně. Vnější poznání však dále jít nemůže. Pokud ale vstoupíme do nejvnitřnějších zákoutí našeho srdce, tehdy svitne vnitřní poznání. Když svitne vnitřní poznání, tehdy automaticky a spontánně ochutnáme božský nektar, Amritu, a tímto božským nektarem je Nesmrtelnost.
 
 Sluneční svit a bůh slunce nemohou být odděleni. Tak jako nemůže být oddělen Bůh Stvořitel a Bůh stvoření, rovněž nemůže být oddělen bůh slunce a sluneční svit. Védy praví toto:


#+BEGIN_QUOTE

/Surya jyotir jyotir Surya/

“The sun god is Light, Light is the sun god.”

#+END_QUOTE


  "Bůh slunce je Světlo,
  Světlo je bůh slunce."

 Súrja zde není védským bohem Súrja; zde Súrja znamená nejvyššího Boha. A podobně nemůže být oddělena naše aspirace a naše realizace. Dnes aspirujeme a zítra budeme realizovat. Když jsme plně realizovaní, poznáme, že naše aspirace a naše realizace jsou naprosto neoddělitelné.



* Ganéša

  :PROPERTIES:
  :GENRE: discourse
  :KEYWORDS:
  :CITE-KEY: DCG:9-cs
  :END:


Dalším jménem Pána Ganéši je Siddhidata. Nazýváme jej také Ganapati. Ganéša má hojnost poznání. Naplní naši aspiraci nebo tužby. V Indii se nejprve modlíme k Pánu Ganéšovi. Řekneme: "/Aum dakshine Ganeshaya namah/." "Klaníme se Pánu Ganéšovi, který sídlí na Jihu."

 Ganéša měl mladšího bratra, Kumara, boha války. Kumara byl hrdinou a velitelem bohů. A jak praví příběh, oba, Ganéša i Kumara si navzájem řekli: "Jsem znalejší, než jsi ty." Jejich matkou byla Parvatí, neboli Durga, jak je nazývána v jiném aspektu. Rozhodla se prověřit, který z nich má více poznání. Řekla: "Poznejme, kdo z vás je významnější. Já budu sedět tady. Ten z vás, který obejde svět a vrátí se zpět první, je významnější". Kumara okamžitě vstal a vyběhl. Cestoval, cestoval a cestoval na svém pávu. Chudák, Bůh ví, jak dlouho mu trvalo obejít svět. Když se vrátil ke své matce, viděl, že jeho bratr stále sedí u jejích nohou. "To je blázen," řekl si. "Ani nevyrazil na cestu, kdežto já jsem již doběhl."

 A právě když Kumara prohlásil "Pohleď, Matko, jsem vítěz", Ganapati vstal a prostě svoji matku obešel. Jejich matka řekla: "Ganéša ví, že jeho matka je celým vesmírem. Chudák Kumara si to neuvědomil: myslel si, že jeho matka je obyčejnou lidskou bytostí. Ganéša je vítězem."



* Šani

  :PROPERTIES:
  :GENRE: discourse
  :KEYWORDS:
  :CITE-KEY: DCG:10-cs
  :END:


V Indii máme velmi důležitého boha jménem Saturn. Nazýváme jej také Šani. Ke kosmickým bohům se modlíme: "Dej nám bohatství, dej nám jméno, dej nám slávu. "V různé dny v týdnu uctíváme planety, hvězdy a kosmická božstva, aby k nám přišla se svojí vnitřní i vnější hojností."

 Tomuto konkrétnímu bohu však řekneme: "Ó Šani, nedívej se na nás. Nevrhej na nás svůj pohled." Modlíme se, aby tento bůh do našeho domu nepřišel, aby na nikoho drahého z naší rodiny nepohlédl. Proč? Když tento bůh pohlédne na domácnost, okamžitě se přihodí něco špatného. Když přijde do rodiny Saturn, nastane na fyzické úrovni nějaká katastrofa: zemře někdo drahý, přijdeme o peníze, nebo se stane nějaká katastrofa. Proto v Indii říkáme: "Nechoď."

 Musíme vědět, že takhle se modlí pouze naše lidská touha. Naše božská aspirace by to nemohla nikdy udělat. Lidská modlitba chce vlastnit nebo být vlastněna světem, příbuznými, drahými.

 To je naše lidská touha. Šani nám však dá odřeknutí. Šani vytvoří podmínky lidského strádání a donutí nás k prostotě. Dokonce od nás odvede i naše nejdražší. Obyčejné lidské bytosti shledají obtížným přijmout tento druh strádání. Když však chce hledající dosáhnout Nejvyššího, požádá Šaniho, a dalšího kosmického boha, Rudru, aby jeho cestu k transcendentálnímu Cíli urychlili. Modlí se, aby vykonali svoji božskou práci a odřízli všechno lpění. Šani a Rudra chtějí, abychom byli vyproštěni ze sítí nevědomosti. Proto trvale o dokonalost usilují v nás a naším prostřednictvím. Je to právě tím, že bláhově žijeme v nevědomosti, že se lidské bytosti obávají Rudry a Šaniho.

 Podle indické tradice je zvláštní den, Saturday -- Saturday je "Saturnday" -- kdy vzýváme Saturna a s uznáním o něm před jídlem hovoříme. Modlíme se: "Prosím, nechoď, prosím nechoď. Prosím, nikdy nepřijdi do našeho domu. Proto se k tobě modlíme." Když den přejde, a cítíme, že k nám nepřijde, bereme si potom jako prašád určitý druh loupané rýže smíchané s mlékem, banány a kokosem. Zde jsme však všichni hledající. Modlíme se k němu, aby nám dal osvobození a oprostil nás od lpění. A tak jej budeme vzývat v jeho nejvyšším aspektu.



* Božská Matka

  :PROPERTIES:
  :GENRE: discourse
  :KEYWORDS:
  :CITE-KEY: DCG:11-cs
  :END:


Božská Matka je Božství ve svém ženském aspektu. Velmi často říkáme, že ve fyzickém světě je snadnější potěšit naši matku než našeho otce. Tato pravda je použitelná i v duchovním světě. Pravda, Matka i Otec spolu všechno vzájemně konzultují. Pro aspirujícího je však snadnější potěšit Božskou Matku nebo aspekt Božské Matky, než potěšit Purušu, mužský aspekt Pána Nejvyššího.

 Existují čtyři hlavní aspekty Božské Matky. Z jednoho pohledu právě tak, jako nemůžeme oddělit naši pravou paži od levé, nemůžeme oddělit různé aspekty Božské Matky, nebo oddělit jednu bohyni od ostatních. Z jiného pohledu však můžeme říci, že tyto různé aspekty transcendentální Matky vykonávají různé funkce.



* Mahéšvarí

  :PROPERTIES:
  :GENRE: discourse
  :KEYWORDS:
  :CITE-KEY: DCG:12-cs
  :END:


#+BEGIN_VERSE

  Ó Výško nad výškami,
  Ó Hloubko nad hloubkami, stále Jsi!
  Matko Světla nejvyššího!
  Necítíme plápolající dech tvé Vůle.

  Aby vyhladila miliony našich lží,
  Aby odhalila kosmický úkol Ducha
  Tvá nesmírná apokalypsa
  Potají přebývá v šeru naší přirozenosti.

  Ó Královno zenitu neviděného!
  Hra Smrti v Tobě skončí.
  Slunce, tvé zlaté dítě,
  Do nahoty světa sestoupí.

#+END_VERSE


Prvním je aspekt nesmírnosti, rozlehlosti a hloubky, zvaný Mahéšvarí. "Mahá" znamená významná, velká a "Íšvarí" znamená bohyně. A tak je tedy Mahéšvarí významnou Bohyní, velkou Matkou. Mahéšvarí má ještě další jméno, které je pro nás velmi důvěrné: Durga. Většina Indie uctívá tento aspekt Božské Matky. Den za dnem bojuje Durga za nastolení Božské Pravdy zde na Zemi. Když Sri Rámačandra bojoval v hrozném boji proti démonu Ravanovi, modlil se k této bohyni. Durga kropila nejlepšími požehnáními oddanou hlavu a srdce Sri Rámačandry, a tak v bitvě zvítězil.



* Mahákálí

  :PROPERTIES:
  :GENRE: discourse
  :KEYWORDS:
  :CITE-KEY: DCG:13-cs
  :END:


#+BEGIN_VERSE

  Ó Matko Ohně! tvé oko-bouře zná
  Utrpení mého slepého osudu.
  Přede mnou září tvá vše udivující
  Brána nesmrtelnosti.

  Nadšená tvář tvůj zásah odhalí
  Nesrovnatelná pro vždy Jsi
  Dej nám dosáhnout Vrcholu nepoznaného,
  všeobjímajícího Srdce Jediného.

  Fontána Moci u tvých nohou sídlí.
  Tvůj kosmický tanec Poledne
  Vrhá daleko na Zemi záplavy nektaru
  Sněhobíle čistého ohně Měsíce.

#+END_VERSE


V dalším aspektu je božská Matka nazývána Mahákálí. V tomto aspektu je bojující Matkou, která po celou dobu bojuje proti nepřátelským silám, proti lidské nedokonalosti, omezení, spoutanosti a smrti. Současně je však pro upřímné hledající plná Soucitu. Transcendentální Matka je ve všech svých božských aspektech plná Soucitu, ale v tomto aspektu je nepochybně Matkou nebeského Soucitu. Mahákálí má více Soucitu než ostatní, protože nikomu nedovolí přechovávat nedokonalost ve fyzické úrovni, vitální úrovni, mentální úrovni, nebo kterékoliv jiné úrovni. Je to její nekonečný Soucit, který oprošťuje lidi z pout nevědomosti.
 
 Na jedné straně vypadá Kálí, když přijde dolů k vitální úrovni lidské nevědomosti, naprosto děsivě a divoce. Na druhé straně je však velmi, velmi soucitná. Roní hořké slzy, když vidí, že si kdokoliv hoví v požitku nevědomosti, místo snahy přeměnit své omezení, nevědomost, temnotu a smrt. A tak bojuje proti našim nepřátelům pro nás.

 Mahákálí je Matkou aspirace. Má velké zalíbení pro výšku, pro nejvyšší transcendentální Výšku. Je-li s hledajícím spokojena, potom tohoto hledajícího velmi brzy přenese k nejvyšší transcendentální Výšce. Je také Matkou nejvyšší rychlosti. Má schopnost v okamžiku urychlit pokrok hledajícího. Vezme aspirujícího k jeho Cíli nekonečně rychleji než ostatní bohové a bohyně. Za jeden den mu může poskytnou pokrok, který by mu jinak trval padesát nebo šedesát let. Ti, kteří chtějí udělat v duchovním životě nejrychlejší pokrok a ti, kteří chtějí dosáhnout duchovní dokonalosti co nejdříve, potřebují pro zvláštní Milost asistenci, pomoc, vedení a ochranu této bohyně.

 Kálí poměrně často tuto dynamickou sílu přeměny používá, avšak jen pro ty, kteří v ní mají bezmeznou a bezvýhradnou víru, pro ty, kteří cítí, že mohou každou chvílí být božskými hrdiny oddaných naplnění jejích záležitostí zde na Zemi. Zde, na Zemi ji naplnit, by mělo být cílem hrdinů uctívajících Matku Kálí.

 Tato Matka požaduje od těch, kteří ji chtějí zbožňovat a uctívat naprostou upřímnost, čistotu a jednobodovost vědomí. Oddaného přijme jen za těchto podmínek. Na neupřímné hledající nemá čas. Jsou jiní bohové a bohyně, zvláště bohyně Lakšmí, kteří budou neupřímnost tolerovat. Se svojí láskou a soucitem počkají na hledající, kteří jsou upřímní jen napůl. Kálí je však velmi přísná a neudělá to. Vyžaduje naprostou upřímnost a čistotu ihned a jen potom vezme dotyčného k nejvyššímu Transcendentálnímu Příbytku Nejvyššího.

 Čistě zlatá barva, která představuje božské projevení, je opravdovou barvou Matky Kálí. V nejvyšší úrovni je zcela zlatá, ačkoliv ji většina obrazů znázorňuje jako černou. Často vypadá černá, protože vstoupila do vitálních světů aspirujících, kteří jsou stále ještě nečistí, kteří však chtějí být očištěni, aby přeměnili svoje vědomí. Když Matka Kálí pozná, že je aspirující skutečně upřímný a oddaný, vstoupí do jeho vitálna a navždy zničí hlubší vitální hnutí, která mají být zničena a přemění vše, co může být přeměněno, na vyšší aspekty Božství.

 Jsem si jist, že většina z vás slyšela o velmi významném duchovním Mistru Sri Rámakršnovi. Jeho Božskou Matkou byla Bohyně Kálí. Byla to Matka Kálí, kterou uctíval a zbožňoval; byla to Matka Kálí, se kterou ustavil své konečné transcendentální Spojení. Nastala doba, kdy manželka Sri Rámakršny, Sarada Devi, neshledala žádného rozdílu mezi Matkou Kálí a jejím manželem, který byl také zván Thakur. Mohla říci: "Kde je Kálí? Kdo je Kálí, když ne Thakur?"

 Pokud jde o mne, já osobně pohlížím na Kálí jako na svoji nejdražší Matku. Tento aspekt Božství je mi nejbližší. V Indii mají všechny rodiny rodinné božstvo a naším rodinným božstvem je Kálí.

 Matka Kálí je manželkou Pána Šivy. Pán Šiva je tichým aspektem transcendentální Skutečnosti a Matka Kálí je dynamickým a aktivním aspektem transcendentální Skutečnosti. Myslíme-li na Šivu a Kálí naší obyčejnou lidskou myslí, potom je oddělujeme; pokud však na ně pohlédneme naším vnitřním okem, poznáme, že jdou společně. Když společně fungují dynamický a tichý aspekt, Pravda je úplná a my jsme naplněni. Bůh ve svém ženském aspektu, Bůh-Matka je Mahákálí. Bůh ve svém mužském aspektu, Bůh-Otec je Pán Šiva.

 Ti na Západě, kteří chtějí sílu, ale nemají sympatie k žádné indické bohyni nebo božstvu, mohou vzývat přímo aspekt síly Boha: Boha-Sílu. Bůh-Síla má Soucit. Má Lásku. Má všechno. Pokud se modlíte k Bohu-Síle, nepřemožitelné Síle, získáte stejná požehnání, která můžete získat od této bohyně.

 V jedné z našich Upanišad je zmiňováno, že konečná Pravda je: "Je daleko a současně je blízko. Pohybuje se i nepohybuje. Je uvnitř, je vně." Je uvnitř i vně. Když je naše vědomí plně probuzeno, poznáme, že je-li něco uvnitř, to stejné musí být také vně. Jestliže jsme zaseli semeno, potom semeno vyklíčí a bude stromem. Jestliže je již pravda uvnitř, potom musí být dříve nebo později projevena navenek.



* Mahálakšmí

  :PROPERTIES:
  :GENRE: discourse
  :KEYWORDS:
  :CITE-KEY: DCG:14-cs
  :END:


#+BEGIN_VERSE

  Matko vytržení, Tebe se chopíme!
  Slzy našich očí se nyní v Tobě usmívají.
  Aby uhasily naši žízeň tvojí rubínovou Láskou,
  Tvoji Sílu stáhneme z moře ticha.

  Tak blízko Jsi, Ó Matko Úsvitu!
  V blahu odpověz našemu jako měsíc bílému volání
  Světem vznešeného ticha je tvůj Sen.
  V Tobě samotné Vše zlatem.

  Před Tebou se zachvěje bitva Noci.
  Tvá Milost nejvyšší je Duší Přírody.
  V nás Jsi zasela nesmrtelná semena;
  Tvá radost zaplaví náš triumfální cíl.

#+END_VERSE


Třetí bohyní neboli aspektem Božské Matky je Mahálakšmí. Jak jsem již řekl, "Mahá" znamená významná a Lakšmí je aspektem Matky představující krásu, půvab, sladkost, harmonii a mír. To jsou její hlavní kvality. Je Matkou těch, kteří pracují na tom, aby přinesli do všech aspektů života božskou harmonii. Tato Matka občas prokáže nekonečnou trpělivost, když Mahákálí trpělivost nemá. Kálí nebude hledajícímu tolerovat žádnou liknavost, lenivost, žádnou slabost. Kálí zajisté prokazuje bezmezný soucit, když hledajícímu věnuje svoji rychlost, oddaného však požádá o odezvu na tento soucit. Kálí je po celou dobu připravena nabídnout nám svá nejvyšší požehnání a pozvednout nás vysoko, výše, nejvýše k transcendentálnímu vědomí; avšak také my musíme být připraveni skočit s ní, běžet s ní a letět s ní. Matka Kálí to vyžaduje. Ale Matka Lakšmí má nekonečnou trpělivost. Poví: "Jestliže mé děti chtějí jít pomaleji, potom jít pomaleji a vytrvale mohou. Neomylně je povedu. Tak cítí Mahálakšmí.

 Mahálakšmí je pro všechny. Je pro každou duši, ať už duše aspiruje nebo ne. Chce v každém jedinci míruplnou harmonii, světlo, krásu, sladkost a nádheru. To jsou kvality srdce a tyto Mahálakšmí ztělesňuje v nekonečné míře. Jí oddaní chtějí pocítit svoji jednotu se světem a světem se stát. Ve světě chtějí nastolit božskou harmonii, božské světlo. Jsou připraveni na tuto harmonii čekat, dokonce i když v tomto životě nenastane. Žáci Kálí však nemají čas čekat; nejsou spokojeni jen s harmonií a krásou svých životů. Chtějí jen nejvyšší Absolutno. Zajímají se jen o nejvyšší Výšku. Oddaní Mahálakšmí nedělají a nemohou dělat tak rychlý pokrok jako oddaní Kálí.



* Mahásarasvatí

  :PROPERTIES:
  :GENRE: discourse
  :KEYWORDS:
  :CITE-KEY: DCG:15-cs
  :END:


#+BEGIN_VERSE

  Tvé Srdce hudby-Oheň stráví naši
 ospalost
  Naše cesta nikde nekončí.
  Všechny duše se musí naučit Tvé nepoznané trpělivosti
 od Tebe
  Aby prošli nesmrtelnými zeměmi.

  Ublížíme arabeskám Tvého Srdce nejvyššího
 blaha
  Nikdy nezměrná je tvá Pravda.
  Našimi příkrovy sužované kořeny sají tvoji
 Milost;
  Ve Tvém gobelínu Pravdy.

  Všechny světy nevědomostí oslepené se ponoří
 do Tvého Světla,
  Ó Královno moře dokonalosti!
  Tvůj zrod nejvyšší Moudrosti nás zachvátí
  A učiní nás věčnými, volnými.

#+END_VERSE


Čtvrtým aspektem Božské Matky je Sarasvatí neboli Mahásarasvatí. Mahéšvarí je Matkou nesmírnosti, Mahákálí je Matkou aspirace a Mahálakšmí je Matkou sladkosti, krásy, vůně a harmonie. Mahásarasvatí je však Matkou dokonalosti, poznání i a moudrosti. Když jdeme cestou mentální, když naši cestu započneme v mentálním světě, první věcí, kterou uděláme je, že vzýváme tuto Matku, Mahásarasvatí. S jejím požehnáním započneme naši mentální cestu a do celého našeho mentálního a intelektuálního života vneseme její nejsladší, nejvyšší požehnání. Od svých oddaných vyžaduje dokonalou dokonalost.

 Tato Matka je kosmickým hudebníkem, nebeským hudebníkem. Hraje na "vinu" a během hry nabídne Brahmovi transcendentální Potěšení. Brahma je Stvořitel a Sarasvatí je jeho manželka.

 Každý bůh a bohyně má tajné, zvláštní jméno. Toto tajné jméno nazýváme semenem zvuku. Každý kosmický bůh a bohyně si pro naplnění Boží kosmické Hry osvojil jeden zvláštní zvuk. Boží bezzvuký zvuk známe v anáhatě. Vnější život je jako otevřená kniha; ale vnitřní život je životem tajným, životem sladkosti a božské radosti. Víme, že Pán Kršna má ve vnějším světě stovky jmen: Kršna, Gopal a jiné. Ve vnitřním světě má však pro své oddané jméno duchovní, neboli semenný zvuku. Tento semenný zvuk je Kling. Můžeme-li vyslovovat Kling nanejvýš mocně a oduševněle, potom může být z tohoto semene zvuku v našem srdci spatřena a pocítěna Kršnova Radost, božská Láska a božská Krása.

 Semenem zvuku Kálí je Kring. Můžete opakovat "Kálí, Kálí, Kálí", ale upřímní hledající, kteří chtějí nejrychlejší pokrok, by měli opakovat velmi mocně Kring. "Kálí" můžete opakovat jemně, ale pokud byste Kring vyslovili jemně, nebude to mít žádný dopad. Kring musíte vyslovit nesmírně mocně, až pocítíte, že celá vaše bytost vibruje tímto zvukem, který vytváříte ze svého srdce. Tehdy před vámi okamžitě stane Matka Kálí se svojí bezmeznou silou, bezmezným soucitem a nejvyšší rychlostí, aby vám pomohla k dosažení Cíle. Samozřejmě se, prosím, snažte při zpěvu přinést do popředí svůj božský dynamický aspekt. Při používání této mantry, prosím, v sobě nemějte nebožské kvality. Je-li projev dokonalý, potom bude bezprostřední výsledek nanejvýš mocný, nanejvýš oduševnělý.

 Pokud chcete vzývat Mahéšvarí, můžete vyslovovat nanejvýš oduševněle Hring. Semenem zvuku Lakšmí je Sring. Chcete-li božskou krásu, kosmickou krásu, vnitřní krásu a harmonii, potom vzývejte Mahálakšmí. Chcete-li dokonalost, trpělivost, vnitřní moudrost a vnitřní světlo pro všechno co děláte, potom potřebujete vzývat Sarasvatí. Jejím semenem zvuku je Ohing.

 Tyto čtyři bohyně představují čtyři hlavní aspekty Božské Matky, její čtyři transcendentální formy. Tyto čtyři aspekty jsou však pro všechny hledající, a pokud hledající chce, může vzývat všechny čtyři aspekty najednou. Každý hledající však obvykle dosáhne jen jeden určitý aspekt Božské Matky.

 Můžete namítnout, že každý jedinec má svůj vlastní způsob dosažení Cíle nebo určitého spojení s jedním z těchto čtyř aspektů Boha. Pokud uctíváme určitý aspekt, který je míněn pro nás, potom budeme v našem životě velmi úspěšní. Jestliže však potřebujeme dokonalost a modlíme se k nesprávné bohyni, potom nám jen bude trvat déle, než dosáhneme to, co chceme.

 Je pravdou, že Boha můžeme dosáhnout prostřednictvím naší aspirace a získat dokonalost, sílu, poznání a všechno. Naše schopnosti jsou však velmi omezené a často nemůžeme vyzvat, nebo si nevyzveme všechno. Jestliže cítíme, že se něco bude hodit naší přirozenosti a uspokojí to naši duši, nebo to na čas nasytí náš vnitřní hlad, potom bychom se měli modlit k tomuto danému aspektu Boha.

 Chceme-li nesmírnost, potom se modlíme k Mahéšvarí. Chceme-li jít k Nejvyššímu největší rychlostí, potom se modlíme k Mahákálí. Chceme-li do našeho života vnést krásu a harmonii, modlíme se k Mahálakšmí. Chceme-li ve všem dokonalost do detailu, modlíme se k Mahásarasvatí. Ale ať už hledající dá přednost kterékoliv cestě, na konci své cesty pozná, že naplnil všechny čtyři aspekty Božské Matky.








#+SETUPFILE: ~/.emacs.d/org-templates/level-0.org

# Local Variables:
# mode: org
# coding: unix
# End:

